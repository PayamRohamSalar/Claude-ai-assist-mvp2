{
  "source_file": "D:\\OneDrive\\AI-Project\\Claude-ai-assist-mvp2\\data\\raw\\Part2_Legals.docx",
  "processing_date": "2025-08-19T22:27:34.340825",
  "section_info": {
    "section_code": "LEGAL_DOCUMENTS",
    "section_title": "اسناد حقوقی",
    "section_number": null
  },
  "document_count": 10,
  "documents": [
    {
      "document_id": "DOC_001",
      "title": "قانون مقررات انتظامي هيئت علمي دانشگاه‌ها و مؤسسات آموزش عالي و تحقيقاتي كشور",
      "approval_date": "22/12/1364",
      "approval_authority": "مجلس شورای اسلامی",
      "document_type": "قانون",
      "start_position": 0,
      "end_position": 9619,
      "content": "بخش دوم: \n\nقوانین حوزه پژوهش و فنّاوری \n\nقانون مقررات انتظامي هيئت علمي دانشگاه‌ها و مؤسسات آموزش عالي و تحقيقاتي كشور\n\n(مصوب 22/12/1364 مجلس شورای اسلامی)\n\nفصل اول: هيئت‌هاي رسيدگي انتظامي\n\n‌ماده ۱. هيئت‌هاي رسيدگي عبارتند از:\n\n۱. هيئت بدوي.\n\n۲. هيئت تجديد نظر.\n\n‌ماده ۲. هيئت بدوي در هر دانشگاه يا مؤسسه آموزش عالي و مؤسسه تحقيقاتي يا دانشكده مستقل تشكيل مي‌شود و داراي سه نفر عضو اصلي و‌ حداكثر دو نفر عضو علي‌البدل خواهد بود كه از بين اعضاء هيئت علمي دانشگاه‌هاي كشور و حتي‌الامكان از همان دانشگاه يا مؤسسه يا دانشكده ‌مستقل و براي مدت دو سال به وسيله ریيس دانشگاه يا مؤسسه يا دانشكده مستقل انتخاب مي‌شوند.\n\n‌تبصره ۱. يك نفر از اعضاء هيئت بدوي بايد از مدرسان معارف اسلامي كه حداقل داراي تحصيلات فوق ليسانس يا معادل آن باشد انتخاب گردد.\n\n‌تبصره ۲. انتخاب مجدد اشخاص مزبور بلامانع است.\n\n‌ماده ۳. در هر يك از دانشگاه‌ها يا چند دانشگاه يا مؤسسه آموزش عالي و تحقيقاتي مشتركاً و به تشخيص وزارت فرهنگ و آموزش عالي يك‌ هيئت تجديد‌نظر تشكيل مي‌شود اين هيئت داراي سه نفر عضو اصلي و حداكثر دو نفر عضو علي‌البدل با رعايت تبصره ۱ ماده ۲ است كه از بين ‌اعضاي هيئت علمي مؤسسات مزبور به مدت دو سال به وسيله وزير فرهنگ و آموزش عالي تعيين و منصوب مي‌شوند.\n\n‌تبصره. در دانشگاه‌ها و مؤسسات آموزش عالي و تحقيقاتي كه تابع ساير وزارتخانه‌ها و مؤسسات دولتي مي‌باشند، هيئت تجديدنظر به وسيله ‌وزير مربوط يا بالاترين مقام دستگاه دولتي منصوب مي‌شود.\n\n‌ماده ۴. صلاحيت رسيدگي به تخلفات انتظامي اعضاي هيئت علمي با هيئت بدوي است. آراء اين هيئت در صورتي كه عليه متخلف صادر شود و ‌قابل تجديد‌نظر باشد و ظرف يك ماه براي افراد داخل كشور و دو ماه براي افراد خارج كشور از تاريخ ابلاغ به متخلف توسط وي درخواست تجديد‌نظر نشود قطعي و با دستور بالاترين مقام اجرايي دانشگاه يا مؤسسه مربوط اجرا خواهد شد. هرگاه عضو هيئت علمي در مهلت مقرر از تاريخ ابلاغ رأي‌ هيئت بدوي درخواست تجديد‌نظر نمايد هيئت تجديد‌نظر مكلف است به رسيدگي خواهد بود.\n\n‌تبصره ۱. ابلاغ، طبق قانون آیين دادرسي مدني به عمل خواهد آمد.\n\n‌تبصره ۲. رأي هيئت تجديد نظر مانع از رجوع عضو هيئت علمي به مراجع قضايي نخواهد بود.\n\n‌ماده ۵. اعضاي هيئت بدوي و تجديد‌نظر علاوه بر تدين به دين مبين اسلام و عمل به احكام آن و اعتقاد و تعهد به نظام جمهوري اسلامي ايران و‌اصل ولايت فقيه بايد داراي شرايط زير باشند:\n\n۱. تأهل.\n\n۲. داشتن حداقل سه سال سابقه عضويت در هيئت علمي.\n\n‌ماده ۶. هيچ يك از اعضاي اصلي يا علي‌البدل هيئت‌هاي بدوي يا تجديد نظر در موارد زير در رسيدگي و صدور رأي شركت نخواهد كرد:\n\n‌الف. عضو هيئت با متهم قرابت سببي يا نسبي تا درجه دوم از طبقه سوم داشته باشد.\n\nب. عضو هيئت با متهم دعواي حقوقي يا جزايي داشته يا در دعواي مطروحه ذي‌نفع باشد.\n\nج. عضو هيئت مدعي تخلف يا مدعي متخلف باشد.\n\n‌\n\nفصل دوم: تخلفات انتظامي و جرائم\n\n‌ماده ۷. تخلفات انتظامي و جرائم شامل تخلفات انضباطي و اعمال خلاف شرع و اخلاق عمومي به قرار زير است.\n\n۱. ترك خدمت و يا غيبت بدون اجازه يا عذر موجه؛\n\n۲. تخلف از اجراي قوانين و مقررات دانشگاه؛\n\n۳. سهلانگاري يا غرض‌ورزي در انجام وظايف؛\n\n۴. تمرد از اجراي دستورات قانوني مقامات دانشگاه؛\n\n۵. استفاده غير‌مجاز از امكانات و اموال دولتي؛\n\n۶. تسليم مدارك به اشخاصي كه حق دريافت آن را ندارند و يا خودداري از تسليم مدارك به اشخاصي كه حق دريافت آنها را دارند؛\n\n۷. تسامح در حفظ اموال و وجوه دولتي و اسناد و مدارك دانشگاه اعم از محرمانه و غير آن؛\n\n۸. افشاء سؤالات امتحاني و يا تعويض برگ‌هاي امتحاني و يا تغيير اوراق؛\n\n۹. افشاء اسناد محرمانه دانشگاه؛\n\n۱۰. از بين بردن و اخفاي غير‌مجاز اسناد و مدارك دانشگاه و حيف و ميل اموال و وجوه دولتي؛\n\n۱۱. اعتياد و ارتكاب اعمال خلاف اخلاق عمومي كه موجب هتك و حيثيت و شئون شغلي است؛\n\n۱۲. ارتكاب اعمال خلاف شرع و عدم رعايت حجاب اسلامي؛\n\n۱۳. عضويت در يكي از فرق ضاله و ساواك منحله و تشكيلات فراماسونري و مشابه آن؛\n\n۱۴. عضويت يا فعاليت يا تبليغ به نفع احزاب و گروه‌هاي الحادي يا محارب يا احزاب و گروه‌هاي غير‌قانوني؛\n\n۱۵. القاء انديشه‌هاي الحادي و توهين به مقدسات اسلامي؛\n\n۱۶. ارتكاب اعمال خلاف مصالح نظام جمهوري اسلامي از قبيل به تعطيل كشاندن كلاس‌ها و اعتصاب، تحصن و تظاهرات به طور غير‌مجاز در‌ محيط دانشگاه؛\n\n۱۷. (الحاقی). تخلف از ضوابط و مقررات اخلاق در پژوهش‌هاي علوم پزشكي كه از سوي وزارت بهداشت، درمان و آموزش پزشكي و بر اساس كدهاي حفاظت آزمودني انساني مورد تأييد اين وزارتخانه اعلام مي‌گردد؛\n\n۱۸. (الحاقی). سوء استفاده از مالكيت معنوي يافته‌هاي پژوهشي نظري و عملي ديگران كه قبلاً نتايج آنها منتشر و يا به ثبت رسيده است.\n\n‌تبصره. اثبات تخلفات و جرائم مذكور در بندهاي ۱۰ و ۱۳ و ۱۴ و ۱۶ در مرجع صالح قضايي صورت مي‌گيرد و عضو هيئت علمي در مدت ‌رسيدگي در مرجع قضايي به حالت تعليق در ‌مي‌آيد.\n\nفصل سوم: مجازات‌هاي انتظامي\n\n‌ماده ۸. انواع مجازات‌ها به ترتيب اهميت عبارتند از:\n\n۱. احضار و اخطار شفاهي؛\n\n۲. اخطار كتبي با درج در پرونده؛\n\n۳. توبيخ كتبي با درج در پرونده؛\n\n۴. كسر حقوق و مزاياي دريافتي تا يك سوم، از يك ماه تا سه ماه؛\n\n۵. تعليق رتبه از يك سال تا دو سال؛\n\n۶. تنزل يك پايه؛\n\n۷. انفصال موقت از يك ماه تا يك سال؛\n\n۸. بازخريد خدمت با پرداخت ۴۵ روز حقوق در قبال هر سال خدمت دولتي تا ده سال و پرداخت يك ماه حقوق در قبال هر سال نسبت به مازاد‌ ده سال خدمت. كسور بازنشستگي افرادي كه خدمت آنان بازخريد مي‌شود به آنان مسترد خواهد شد و كسر يك سال خدمت يك سال محسوب ‌مي‌شود؛\n\n۹. اخراج از دانشگاه يا مؤسسه آموزشي يا تحقيقاتي مربوط؛\n\n۱۰. اخراج از مؤسسه متبوع و محروميت از پذيرش در ساير دانشگاه‌ها و مؤسسات آموزش عالي و تحقيقاتي كشور؛\n\n۱۱. انفصال دائم از خدمات دولتي.\n\n‌تبصره. رئيس دانشگاه و يا مؤسسه آموزش عالي و تحقيقاتي مي‌تواند بدون مراجعه به هيئت رسيدگي انتظامي مجازات‌هاي مندرج در بند ۱ و ۲ و ۳ را در مورد اعضاي متخلف هيئت علمي اجراء كند. اجراي مجازات‌هاي مندرج در بندهاي بعدي موكول به رأي هيئت رسيدگي انتظامي است.\n\n‌ماده ۹. مجازات‌هاي بند ۴ و بندهاي بعدي ماده ۸ اين قانون قابل پژوهش در هيئت تجديد‌نظر مي‌باشد.\n\n‌ماده ۱۰. در صورت تكرار تخلف و ثبوت آن عضو هيئت علمي خاطي به اشد مجازات پيش‌بيني‌شده در آن درجه محكوم خواهد شد و هر‌گاه‌ مجازات قبلي اشد مجازات اعمال شده در درجه مربوط باشد، عضو خاطي به حداقل مجازات درجه بعد محكوم خواهد شد به نحوي كه در هر حال از‌ مجازات محكوميت قبلي شديدتر باشد.\n\n‌ماده ۱۱. مجازات غيبت غير‌موجه متوالي بيش از دو ماه يا متناوب بيش از ۴ ماه در سال به تشخيص هيئت‌ها اخراج از دانشگاه يا مؤسسه آموزش‌ عالي يا تحقيقاتي مربوط خواهد بود.\n\n‌تبصره ۱. استخدام اين‌گونه افراد در دانشگاه‌ها يا مؤسسات تحقيقاتي ديگر بلامانع است؛\n\n‌تبصره ۲. وزارت فرهنگ و آموزش عالي مي‌تواند افرادي را كه به علت غيبت اخراج مي‌شوند، در صورت نياز به خدمات آنان در دانشگاه‌ها و ‌مؤسسات آموزش عالي شهرستان‌ها و مناطق محروم به ترتيب اولويت اعاده به كار نمايد.\n\n‌ماده ۱۲. مجازات مرتكبين جرائم مندرج در بندهاي ۱۳- ۱۴- ۱۵- ۱۶ ماده ۷ اين قانون انفصال دائم از خدمات دولتي است.\n\n‌تبصره. در ساير موارد تعيين مجازات به ترتيب مندرج در ماده ۸ به تشخيص هيئت خواهد بود.\n\n‌ماده ۱۳. هر‌گاه تخلف عضو هيئت علمي عنوان يكي از جرائم مندرج در قوانين جزايي را نيز داشته باشد هيئت رسيدگي به تخلفات انتظامي‌ مكلف است پرونده امر را به مرجع قضايي ارسال دارد حكم مراجع قضايي از جهت ارتكاب جرم عمومي براي هيئت انتظامي لازم‌الاتباع است ولي‌ رسيدگي در مراجع قضايي مانع رسيدگي انتظامي نخواهد بود ليكن تا صدور رأي مراجع قضايي آن را متوقف مي‌سازد.\n\n‌تبصره- در صورتي كه مجازات تعيين‌شده از طرف مراجع قضايي همان مجازات مقرره در اين قانون باشد مجازات تكرار نخواهد شد و در غير اين ‌صورت حكم مراجع قضايي مانع مجازات‌هاي انتظامي نخواهد بود.\n\n‌\n\nفصل چهارم: نحوه بازنشستگي و بازخريد و انتقال افراد غير‌مفيد هيئت علمي\n\n‌ماده ۱۴. به وزارت فرهنگ و آموزش عالي اجازه داده مي‌شود حداكثر ظرف مدت ۶ ماه بعد از تصويب و ابلاغ آيين‌نامه اين قانون آن تعداد از ‌اعضاء هيئت علمي دانشگاه‌ها و مؤسسات آموزش عالي را كه غير‌مفيد تشخيص مي‌دهد، به ترتيب مقرر در اين قانون بازنشسته، بازخريد و يا با‌ موافقت سازمان‌هاي دولتي و يا مؤسسات تحقيقاتي به اين‌گونه سازمان‌ها يا مؤسسات منتقل نمايد.\n\n‌تبصره ۱. تشخيص افراد غير‌مفيد با معرفي وزير فرهنگ و آموزش عالي به وسيله هيئت‌هاي بدوي مي‌باشد.\n\n‌تبصره ۲. اشخاصي كه غير‌مفيد تشخيص داده مي‌شوند، مي‌توانند به هيئت‌هاي تجديد‌نظر شكايت نمايند. رأي هيئت‌هاي تجديد‌نظر درباره آنان ‌قطعي و لازم‌الاجراست.\n\n‌ماده ۱۵. بازنشستگي و يا بازخريد افراد مشمول ماده ۱۴ به ترتيب زير خواهد بود:\n\n‌الف. در صورتي كه حداقل بيست سال سابقه خدمت دولتي داشته باشند، بر اساس سنوات خدمت طبق قانون استخدام كشوري بازنشسته ‌خواهند شد؛\n\nب. در صورتي كه سابقه خدمت دولتي آنان كمتر از ۲۰ سال تمام باشد، خدمت آنان بر اساس ماده ۸ اين قانون بازخريد خواهد شد.\n\n‌ماده ۱۶. در صورتي كه حقوق اعضاء هيئت علمي كه به سازمان‌ها و مؤسسات دولتي منتقل مي‌شوند و يا تغيير شغل مي‌يابند كمتر از حقوق پايه و ‌رتبه علمي آنان باشد مابه‌التفاوت آن پرداخت خواهد شد، هر‌گونه افزايش حقوق اين افراد از مابه‌التفاوت كسر خواهد گرديد.\n\n‌ماده ۱۷. منظور از انتقال در اين قانون تغيير وضعيت اعضاء هيئت علمي و انتصاب آنان به مشاغلي است كه مستلزم تدريس در دانشگاه‌ها و ‌مؤسسات آموزش عالي نباشد.\n\n‌تبصره ۱. انتقال اعضاي هيئت علمي به كليه سازمان‌ها و مؤسسات و شركت‌هاي دولتي با موافقت مؤسسات مذكور انجام خواهد شد.\n\n‌تبصره ۲. كسور بازنشستگي پس از انتقال برابر مقررات سازمان بازنشستگي عيناً به صندوق بازنشستگي محل انتقال واريز خواهد شد.\n\n‌ماده ۱۸. استخدام مجدد افراد بازخريد شده موضوع ماده ۱۴ اين قانون در ساير مؤسسات دولتي براي مشاغل غير‌آموزشي بلامانع است مشروط ‌به اين‌كه كليه وجوه دريافتي مدت بازخريدي را يك‌جا مسترد نمايند.\n\n‌تبصره. احتساب سنوات خدمت گذشته به شرط استرداد وجوه بازنشستگي خواهد بود.\n\n‌\n\nفصل پنجم: ساير مقررات\n\n‌ماده ۱۹. هر‌گاه وزارت فرهنگ و آموزش عالي يا وزارت بهداشت و درمان و آموزش پزشكي تشخيص دهد كه در يكي از مؤسسات آموزش عالي ‌به يكي از اعضاء هيئت علمي نياز است كه توسط هيئت‌هاي بدوي و تجديد‌نظر بازسازي نيروي انساني به علت غيبت، اخراج يا منفصل شده است آن‌ عضو با تشخيص هيئت‌هاي تجديد‌نظر و به شرط آن‌كه مشمول موارد مشروحه در ماده ۱۲ اين قانون نباشد، مي‌تواند به خدمت اعاده شود.\n\n‌ماده ۲۰. آيين‌نامه اجرايي اين قانون حداكثر ظرف مدت يك ماه پس از ابلاغ اين قانون توسط وزارت فرهنگ و آموزش عالي تهيه و تصويب هيئت ‌وزيران خواهد رسيد.\n\n‌ماده ۲۱. از تاريخ تصويب آيين‌نامه اجرايي اين قانون كليه قوانين و مقررات انتظامي اعضاي هيئت علمي مغاير اين قانون لغو مي‌گردد و كليه ‌پرونده‌هايي كه در هيئت‌هاي پاكسازي و بازسازي گذشته منجر به صدور رأي قطعي نگرديده براي رسيدگي و صدور رأي قطعي به هيئت‌هاي بدوي و تجديد‌نظر موضوع اين قانون ارسال خواهد شد.",
      "character_count": 9617,
      "word_count": 1831
    },
    {
      "document_id": "DOC_002",
      "title": "قانون نحوه تأمین هیئت ‌علمی مورد نیاز دانشگاه‌ها و مؤسسات آموزش عالی کشور",
      "approval_date": "1/3/1365",
      "approval_authority": "مجلس شورای اسلامی",
      "document_type": "قانون",
      "start_position": 9643,
      "end_position": 12517,
      "content": "قانون نحوه تأمین هیئت ‌علمی مورد نیاز دانشگاه‌ها و مؤسسات آموزش عالی کشور\n\n‌‌(مصوب 1/3/1365 مجلس شورای اسلامی)\n\nماده 1. کلیه افرادی که به عنوان عضو هیئت ‌علمی در دانشگاه‌ها و مؤسسات آموزش عالی و تحقیقاتی کشور به کار مشغول می‌شوند می‌توانند‌ خدمت نظام وظیفه و سایر خدمات قانونی را در دانشگاه‌ها یا مؤسسات آموزش عالی و تحقیقاتی مربوطه انجام دهند.\n\n‌تبصره 1. (الحاقی). حقوق و مزایای اعضای هیئت‌ علمی موضوع این قانون در صورتی که در دانشگاه‌ها و مؤسسات آموزش عالی و پژوهشی خدمت نمایند ‌پس از طی دوره آموزش نظامی همانند سایر اعضای هیئت علمی محاسبه و از محل اعتبارات مؤسسه مربوط قابل پرداخت خواهد بود. دانشگاه‌ها و ‌مراکز آموزش عالی واقع در شهرستان‌های غیر مرکز استان در استفاده از این نیروها از اولویت برخوردارند.\n\nتبصره 2. (الحاقی). هر‌گونه خدمت اولیه اعضای هیئت ‌علمی مشمول این قانون از قبیل حضور داوطلبانه در جبهه، طرح دانشجوئی اعزام به جبهه و خدمت‌ سربازی در پادگان‌های نظامی در احتساب دوره ضرورت منظور می‌گردد. خدماتی که مشمول، قبل از شروع دوره آموزش نظامی در دانشگاه‌ها و ‌مؤسسات آموزش عالی و تحقیقاتی انجام می‌دهد در مدت تعهدی که به دانشگاه یا مؤسسه متبوع خود دارد، احتساب می‌گردد. قرارگاه ستاد نیروی ‌آموزش‌دهنده مکلف است در پایان دوره ضرورت، حسب گواهی وزارتخانه مربوط، کارت پایان خدمت دوره ضرورت را صادر و به وزارتخانه مربوطه ‌ارسال نماید.‌\n\nماده 2. هر سال حداکثر 30 درصد از فارغ‌التحصیلان رشته‌های گروه پزشکی و دامپزشکی قبل از انجام خدمت نظام وظیفه و یا سایر خدمات قانونی می‌توانند تا‌کسب تخصص در یکی از رشته‌های مورد نیاز دانشگاه‌ها و مؤسسات آموزش عالی ادامه تحصیل دهند.\n\n‌تبصره 1. برای داوطلبان رشته‌های هوشبری و علومپایه پزشکی و نیز برای بانوان در رشته جراحی زنان و مامایی محدودیت فوق ملحوظ ‌نخواهد شد.\n\n‌تبصره 2. اجرای مواد 1 و 2 مشروط به آسیب‌ندیدن آمادگی رزمی به تشخیص شورای عالی دفاع می‌باشد.\n\n‌تبصره 3. (الحاقی)- مشمولینی که از تاریخ 01/03/1365 دوره تخصص را در رشته مزبور سپری کرده‌اند از نظر نظام وظیفه تابع این قانون خواهند بود.\n\n‌ماده 3. کلیه فارغ‌التحصیلان موضوع ماده 2 ملزماند در صورت نیاز، خدمت نظام وظیفه و سایر خدمات قانونی را به عنوان عضو هیئت علمی در ‌دانشگاه‌ها و مؤسسات آموزش عالی و تحقیقاتی کشور 1 الی 2 برابر، به تفصیل آیین‌نامه اجرایی انجام دهند.\n\n‌تبصره 1. در صورت خودداری از خدمت در دانشگاه‌ها و مؤسسات آموزش عالی و تحقیقاتی ملزمند علاوه بر خدمت نظام وظیفه 2 برابر‌ خدمات قانونی، انجام وظیفه نمایند.\n\n‌تبصره 2. در هر صورت تسلیم دانشنامه، گواهینامه و هر نوع تأییدیه تحصیلی موکول به انجام وظیفه به عنوان عضو هیئت علمی یا انجام خدمات‌ قانونی خواهد بود.\n\n‌ماده 4. اعضاء هیئت‌ علمی موضوع این قانون موظفند دوره مقدماتی آموزش نظامی را طبق برنامه زمانبندی شده و مناسب در یکی از مراکز ‌آموزش نظامی نیروهای مسلح جمهوری اسلامی ایران انجام دهند.\n\n‌ماده 5. افراد موضوع این قانون باید از نظر صلاحیت‌های اخلاقی و علمی به تأیید مقامات ذی‌صلاح برسند.\n\n‌ماده 6. وزارتخانه‌های فرهنگ و آموزش عالی و بهداشت، درمان و آموزش پزشکی مسئول اجرای این قانون بوده و موظفند ظرف مدت 2 ماه‌ آیین‌نامه اجرایی قانون را با همکاری وزارت دفاع تهیه و به تصویب هیئت وزیران برسانند.",
      "character_count": 2870,
      "word_count": 519
    },
    {
      "document_id": "DOC_003",
      "title": "قانون استفاده از خدمت خارج از وقت اداري اعضاء هيئت علمي و اعضاء غير‌هيئت علمي دانشگاه‌ها و مؤسسات آموزش عالي كشور",
      "approval_date": "7/5/1365",
      "approval_authority": "مجلس شورای اسلامی",
      "document_type": "قانون",
      "start_position": 12541,
      "end_position": 16340,
      "content": "قانون استفاده از خدمت خارج از وقت اداري اعضاء هيئت علمي و اعضاء غير‌هيئت علمي دانشگاه‌ها و مؤسسات آموزش عالي كشور\n\n(مصوب 7/5/1365 مجلس شورای اسلامی)\n\n‌ماده واحده‌. به وزارت فرهنگ و آموزش عالي اجازه داده مي‌شود بنا به تشخيص خود از خدمت خارج از وقت اداري اعضاء هيئت علمي و به‌ مقدار ضرورت از خدمات اعضاء غير‌هيئت علمي دانشگاه‌ها و مؤسسات آموزش عالي و تحقيقاتي با موافقت آنان در رشته‌هاي مختلف استفاده و در‌ ازاء آن حق‌الزحمه حداكثر برابر حقوق و مزاياي مستمر به آنان پرداخت نمايد.\n\n‌تبصره ۱. رشته‌هاي مشمول اين ماده واحده توسط وزارت فرهنگ و آموزش عالي تعيين خواهد شد.\n\n‌تبصره ۲‌.‌ ساعات موظف (‌تدريس، تحقيق، راهنمائي دانشجو و امور محوله از سوي دانشگاه يا مؤسسه آموزش عالي) براي كليه اعضاء هيئت‌ علمي تمام‌وقت ۳۰ ساعت و براي اشخاص مشمول مادۀ فوق ۴۵ ساعت در هفته است و ميزان تدريس واحدهاي موظف براي كليه اعضاء از ۸ تا ۱۰‌واحد در هفته و براي افراد مشمول ماده فوق ۲ برابر مي‌باشد.\n\nتبصره ۳. در دوره‌هاي كارشناسي ارشد و يا دكتراي تخصصي، عضو هيئت علمي مشمول ماده فوق مي‌تواند به جاي حداكثر يك چهارم ‌واحدهاي موظف، سرپرستي رساله‌هاي تحقيقاتي را به عهده بگيرد.\n\n‌تبصره ۴. وزارت فرهنگ و آموزش عالي در جهت افزايش تعداد دانشجو در رشته‌هاي مورد نياز كشور موظف است هر دانشكده، دانشگاه يا‌ مؤسسه آموزش عالي را كه امكان داشته باشد دووقته نمايد.\n\nتبصره ۵. بازنشستگان دانشگاهي با حضور ۳۰ ساعت در هفته كه ۸ الي ۱۰ واحد تدريس در دانشگاه يا مؤسسات آموزش عالي در آن باشد ‌مي‌توانند علاوه بر دريافت مستمري بازنشستگي حق‌الزحمه‌اي معادل حقوق و مزاياي پايه علمي قبل از بازنشستگي خود دريافت نمايند.\n\n‌تبصره ۶. آن دسته از اعضاء هيئت علمي كه به تقاضاي خود تغيير وضعيت استخدامي داده‌اند مي‌توانند از ماده فوق بر مبناي حقوق و مزاياي قبل ‌از تغيير وضعيت استفاده نمايند.\n\n‌‌تبصره ۷. وزارت فرهنگ و آموزش عالي در اجراي اين قانون مي‌تواند به تشخيص خود از خدمات دووقته تعداد مورد نياز از اعضاء غير‌هيئت‌ علمي دانشكده، دانشگاه يا مؤسسه آموزش عالي استفاده نمايد و در ازاء آن حداكثر برابر حقوق و مزاياي عضو غير‌هيئت علمي بر اساس آیين‌نامه ‌اجرائي اين قانون پرداخت نمايد.\n\n‌‌تبصره ۸. آن دسته از گروه‌هاي آموزشي (‌علومانساني و اجتماعي، علومپايه، فني و مهندسي، كشاورزي، هنر و دامپزشكي) مشمول موضوع اين ‌ماده واحده مي‌شوند كه دانشگاه يا مؤسسه آموزش عالي مربوط بتواند ظرفيت پذيرش دانشجو در هر مقطع تحصيلي را با توجه به امكانات موجود ‌حداقل به ۵/۱ برابر ظرفيت پذيرش دانشجو سال تحصيلي ۶۴-۶۳ آن گروه برساند، در مورد مراكز آموزش عالي كه براي اولين بار دانشجو مي‌پذيرند، ‌مؤسسات تحقيقاتي و مقاطع كارشناسي ارشد و بالاتر، اتخاذ تصميم با وزارت فرهنگ و آموزش عالي خواهد بود.\n\n‌تبصره ۹. پرداخت حق‌الزحمه الزاماً در مقابل تدريس واحدهاي اضافي علاوه بر واحدهاي تمام‌وقت مطابق تبصره ۲ خواهد بود و وزارت ‌فرهنگ و آموزش عالي مي‌تواند تمام يا قسمتي از تدريس واحدهاي اضافي عضو هيئت علمي را در دانشگاه و مؤسسات آموزش عالي مشابه بدون ‌پرداخت وجه اضافي ديگر استفاده نمايد.\n\n‌تبصره ۱۰. دانشگاه‌ها و مؤسسات آموزش عالي با توافق وزارت فرهنگ و آموزش عالي مي‌توانند قراردادهاي جداگانه به‌منظور استفاده از ‌خدمات حرفه‌اي نظير اجراي پروژه‌هاي مشاوره‌اي در كليۀ زمينه‌ها تهيه و طرح‌هاي مختلف و ارائه خدمات آموزشي و پژوهشي به بخش‌هاي دولتي و‌ خصوصي مؤسسات آموزش عالي نيازمند با اعضاء هيئت علمي منعقد نمايند.\n\n‌تبصره ۱۱. استفاده‌كنندگان از اين قانون (‌كه ۴۵ ساعت قرارداد بسته‌اند) حق كار انتفاعي در ساير دستگاه‌هاي دولتي و غير‌دولتي را ندارند. مگر ‌در روزها و اوقات تعطيل رسمي و يا وقت اداري خارج از نياز دانشگاه و مؤسسه آموزش عالي مربوطه.\n\n‌تبصره ۱۲. از پرداخت‌هاي مذكور فقط ۱۰% ماليات كسر خواهد شد. ‌\n\nتبصره ۱۳. وزارت فرهنگ و آموزش عالي موظف است همه‌ساله بودجه مورد نياز براي اجراي اين ماده واحده و نيز حداكثر برابر ۲۵% آن جهت‌ خريد تجهيزات و ملزومات و ساير هزينه‌هاي مربوطه را برآورد و در رديف خاصي در لايحه جهت خريد تجهيزات و ملزومات و ساير هزينه‌هاي ‌مربوطه را برآورد و در رديف خاصي در لايحه بودجه منظور نمايد.\n\n‌تبصره ۱۴. وزارت فرهنگ و آموزش عالي موظف است حداكثر ظرف سه ماه از تاريخ تصويب اين قانون آیين‌نامه اجرائي آن را تهيه و براي ‌تصويب به هيئت وزيران تقديم نمايد.",
      "character_count": 3795,
      "word_count": 694
    },
    {
      "document_id": "DOC_004",
      "title": "قانون نحوه انجام امور مالی و معاملاتی دانشگاه‌ها و مؤسسات آموزش عالی و تحقیقاتی",
      "approval_date": "18/10/1369",
      "approval_authority": "مجلس شورای اسلامی",
      "document_type": "قانون",
      "start_position": 16364,
      "end_position": 19259,
      "content": "قانون نحوه انجام امور مالی و معاملاتی دانشگاه‌ها و مؤسسات آموزش عالی و تحقیقاتی\n\n(مصوب 18/10/1369 مجلس شورای اسلامی)\n\nماده 1. امور مالي و معاملاتي دانشگاه‌ها و مؤسسات آموزش عالي و تحقيقاتي كه بر اساس مجوزهاي رسمي وزارتين فرهنگ و آموزش عالي و بهداشت، درمان و آموزش پزشكي تأسيس‌شده يا مي‌شود در اين قانون (مؤسسه‌) ناميده مي‌شوند صرفاً تابع اين قانون و آيين‌نامه‌هاي اجرايي آن مي‌باشند. \n\nتبصره‌- اصطلاحاتي كه در اين قانون به كار رفته است تابع تعاريف مندرج در قوانين و مقررات مربوط مي‌باشد. \n\nماده 2. اعتبارات جاري و عمراني اين مؤسسات و همچنين اعتبارات اختصاصي (معادل درآمدهاي اختصاصي برآورد شده از سوي مؤسسات‌) همه ساله صرفاً در قالب برنامه و طرح به صورت كمك در بودجه كل كشور منظور و تصويب مي‌شود. \n\nماده 3. تخصيص اعتبارات جاري و عمراني هر سه ماه‌، حداقل به مأخذ سه دوازدهم بودجه مصوب و در مورد اعتبارات اختصاصي معادل كليه درآمدهاي وصولي كه به خزانه واريز شده است از طريق دستگاه‌هاي اجرايي ذي‌ربط در اختيار هر يك از مؤسسات قرار مي‌گيرد. \n\nماده 4. كليه اعتبارات جاري و عمراني و اختصاصي منظور در قانون بودجه كل كشور تا آخر سال مالي قابل تعهد و پرداخت است و مانده وجوه اعتبارات مصرف‌نشده هر سال به سال بعد منتقل و ضمن بودجه تفصيلي آن سال مؤسسه منظور خواهد شد. \n\nماده 5. كليه مؤسسات موضوع اين قانون مي‌توانند در جهت اجرا و تكميل پروژه‌ها و برنامه‌هاي آموزشي و تحقيقاتي و عمراني از هدايا و كمك‌هاي مردمي استفاده نمايند و نحوه هزينه‌كردن آن‌گونه كمك‌هاي مردمي تابع آيين‌نامه‌اي خواهد بود كه به پيشنهاد هيئت امنا مؤسسات ذي‌ربط به تصويب وزارتين مربوطه برسد. \n\nماده 6. به وزارتين فرهنگ و آموزش عالي و بهداشت‌، درمان و آموزش پزشكي اجازه داده مي‌شود در جهت ايجاد تسهيلات لازم براي احداث‌، تعمير، نگهداري و خدمات سلف‌سرويس‌ها، خوابگاه‌هاي دانشجويي و تأمين مسكن اعضاي هيئت علمي‌، شركت سهامي خاص تأسيس نمايد كه اساسنامه اين شركت‌ها با پيشنهاد مشترك وزراي فرهنگ و آموزش عالي و بهداشت‌، درمان و آموزش پزشكي به تصويب هيئت وزيران خواهد رسيد. \n\nماده 7. اين مؤسسات مكلفند حساب كليه اعتبارات و هزينه‌ها را نگهداري و صورت‌حساب دريافت و پرداخت هر ماه و حساب نهايي هر سال را تنظيم و پس از گواهي ذي‌حساب به همراه اسناد و مدارك مربوطه جهت رسيدگي يا حسابرسي در اختيار ديوان محاسبات قرار دهند و يك نسخه از صورتحساب دريافت و پرداخت هر ماه و حساب نهايي هر سال را به وزارت امور اقتصادي و دارايي ارسال نمايند. \n\nماده 8. اين مؤسسات مكلفند گزارش عمليات انجام‌شده سالانه را بر اساس اهداف پيش‌بيني‌شده‌، در بودجه به كميسيون‌هاي برنامه و بودجه و فرهنگ و آموزش عالي و بهداري و بهزيستي مجلس شوراي اسلامي و سازمان برنامه و بودجه ارسال نمايند. \n\nماده 9. آيين‌نامه اجرايي هر يك از مواد فوق برحسب نياز به پيشنهاد هيئت امناي مؤسسات مربوطه و تصويب مشترك وزراي فرهنگ و آموزش عالي و بهداشت‌، درمان و آموزش پزشكي قابل اجرا خواهد بود. \n\nتبصره‌- تركيب هيئت‌هاي امنا مطابق مصوبه جلسات 181 و 183 مورخ 9 و 23/12/1367 شوراي عالي انقلاب فرهنگي تعيين مي‌شود. \n\nماده 10. اين قانون از اول سال 1370 لازم‌الاجرا بوده و از تاريخ مذكور قانون محاسبات عمومي كشور و آيين‌نامه معاملات دولتي به استثناي ماده 31 قانون مذكور، در مورد اين مؤسسات نافذ نخواهد بود.",
      "character_count": 2890,
      "word_count": 531
    },
    {
      "document_id": "DOC_005",
      "title": "قانون لزوم استفاده دانشگاه‌ها و مؤسسات آموزش عالی و تحقیقاتی شاهد از تسهیلات مقرر در قانون نحوه تأمین هیئت علمی مورد نیاز دانشگاه‌ها و مؤسسات آموزش عالی کشور مصوب 1/3/1365",
      "approval_date": "4/10/1370",
      "approval_authority": "مجلس شورای اسلامی",
      "document_type": "قانون",
      "start_position": 19283,
      "end_position": 20339,
      "content": "قانون لزوم استفاده دانشگاه‌ها و مؤسسات آموزش عالی و تحقیقاتی شاهد از تسهیلات مقرر در قانون نحوه تأمین هیئت علمی مورد نیاز دانشگاه‌ها و مؤسسات آموزش عالی کشور مصوب  1/3/1365\n\n(مصوب 4/10/1370 مجلس شورای اسلامی)\n\n‌ماده واحده. به موجب این قانون به دانشگاه‌ها و مؤسسات آموزش عالی و تحقیقاتی شاهد وابسته به بنیاد شهید انقلاب اسلامی اجازه داده‌ می‌شود به‌منظور کمک به تأمین هیئت ‌علمی مورد نیاز خود از تسهیلات ایجاد شده برای دانشگاه‌ها و مؤسسات آموزش عالی دولتی در قانون نحوه تأمین هیئت‌ علمی مورد نیاز دانشگاه‌ها و مؤسسات آموزش عالی کشور مصوب 1/3/1365 مجلس شورای اسلامی استفاده نمایند.\n\n‌تبصره 1. خدمت کلیه افرادی که به عنوان عضو هیئت‌ علمی در دانشگاه‌ها و مؤسسات آموزش عالی و تحقیقاتی شاهد به کار مشغول می‌شوند به ‌منزله خدمت افرادی که به عنوان عضو هیئت ‌علمی در دانشگاه‌ها و مؤسسات آموزش عالی دولتی به کار مشغول می‌شوند خواهد بود و کلیه مزایا و‌ تسهیلات و تعهدات موضوع قانون نحوه تأمین هیئت‌ علمی مورد نیاز دانشگاه‌ها و مؤسسات عالی کشور مصوب 1/3/1365 مجلس شورای اسلامی ‌در مورد آنها نیز مجری خواهد بود.\n\n‌تبصره 2. این قانون از تاریخ تصویب لازم‌الاجرا است.",
      "character_count": 1051,
      "word_count": 188
    },
    {
      "document_id": "DOC_006",
      "title": "قانون اجازه ادامه تحصیل در مقاطع تحصیلی بالاتر به مشمولان قانون نحوه تأمین هیئت علمی مورد نیاز دانشگاه‌ها و مؤسسات آموزش عالی کشور (‌اعم از دولتی و غیر‌دولتی)",
      "approval_date": "21/2/1372",
      "approval_authority": "مجلس شورای اسلامی",
      "document_type": "قانون",
      "start_position": 20363,
      "end_position": 21290,
      "content": "قانون اجازه ادامه تحصیل در مقاطع تحصیلی بالاتر به مشمولان قانون نحوه تأمین هیئت علمی مورد نیاز دانشگاه‌ها و مؤسسات آموزش عالی کشور (‌اعم از دولتی و غیر‌دولتی)\n\n‌(مصوب 21/2/1372 مجلس شورای اسلامی)\n\nماده واحده‌- مشمولان قانون نحوه تأمین هیئت علمی مورد نیاز دانشگاه‌ها و مؤسسات آموزش عالی کشور مصوب 1/3/1365 که در حین انجام‌ خدمت نظام وظیفه و سایر خدمات قانونی خود در دانشگاه‌ها و مؤسسات آموزش عالی (‌اعم از دولتی و غیر‌دولتی) و مؤسسات و سازمان‌های ‌پژوهشی برای ادامه تحصیل در مقطع تحصیلی بالاتر پذیرفته می‌شوند می‌توانند با سپردن تضمین کافی به تشخیص وزارتخانه‌های فرهنگ و آموزش ‌عالی و بهداشت، درمان و آموزش پزشکی (‌حسب مورد) جهت ادامه تحصیل از خدمت ترخیص شوند و دو برابر مابقی تعهدات موضوع قانون مذکور ‌را پس از اتمام مقطع تحصیلی، در همان دانشگاه یا مؤسسه آموزش عالی یا مؤسسات و سازمان‌های پژوهشی، انجام دهند. در صورتی که به علل اتمام‌ تعهد در دانشگاه ممکن نباشد مابقی تعهدات خدمتی خود را در نیروهای نظامی و انتظامی طی کنند.",
      "character_count": 923,
      "word_count": 166
    },
    {
      "document_id": "DOC_007",
      "title": "قانون تعطیل مؤسسات و واحدهای آموزشی و تحقیقاتی و فرهنگی که بدون اخذ مجوز قانونی دائر شده و می‌شود.",
      "approval_date": "7/10/1372",
      "approval_authority": "مجلس شورای اسلامی",
      "document_type": "قانون",
      "start_position": 21314,
      "end_position": 22444,
      "content": "‌قانون تعطیل مؤسسات و واحدهای آموزشی و تحقیقاتی و فرهنگی که بدون اخذ مجوز قانونی دائر شده و می‌شود.\n\n(مصوب 7/10/1372 مجلس شورای اسلامی)\n\n‌ماده واحده- اشخاصی که بدون اخذ مجوز از مراجع قانونی اقدام به ایجاد مؤسسات و واحدهای آموزشی و تحقیقاتی و فرهنگی از قبیل دانشگاه،‌ مؤسسه آموزش عالی یا تحقیقاتی، مدرسه و آموزشگاه که از وظایف وزارتخانه‌های فرهنگ و آموزش عالی، آموزش و پرورش، کار و امور اجتماعی،‌ بهداشت، درمان و آموزش پزشکی و فرهنگ و ارشاد اسلامی می‌باشد نمایند و بعد از صدور دستور انحلال طبق ضوابط مقرر مؤسسه یا واحد مربوطه ‌را دائر نگاه دارند در حکم کلاهبردار محسوب و در صورت شکایت وزارتخانه مربوطه تحت تعقیب قانونی قرار خواهند گرفت. \n\n‌تبصره 1. در مورد اشخاص حقوقی، مؤسسان و مدیران عامل و هیئت مدیره و یا بالاترین مقام اجرایی تحت تعقیب و مجازات قرار خواهند‌گرفت. \n\n‌تبصره 2. مؤسسات و واحدهای آموزشی و تحقیقاتی و فرهنگی و سایر عناوین مشابه که قبل از تصویب این قانون بدون اخذ مجوز ایجاد شده‌اند ‌چنانچه ظرف مدت شش ماه پس از لازم‌الاجرا شدن این قانون جهت اخذ مجوز اقدام ننمایند مشمول این قانون خواهند بود. \n\nتبصره 3. آیین‌نامه اجرائی این قانون توسط وزارتخانه‌های ذی‌ربط ظرف مدت سه ماه تهیه و به تصویب هیئت وزیران خواهد رسید. ‌",
      "character_count": 1126,
      "word_count": 208
    },
    {
      "document_id": "DOC_008",
      "title": "قانون ممنوعيت تصدي بيش از يك شغل",
      "approval_date": "11/10/1373",
      "approval_authority": "مجلس شورای اسلامی",
      "document_type": "قانون",
      "start_position": 22468,
      "end_position": 25048,
      "content": "قانون ممنوعيت تصدي بيش از يك شغل\n\n(مصوب 11/10/1373 مجلس شورای اسلامی)\n\n‌ماده واحده‌. با توجه به اصل 141 قانون اساسي جمهوري اسلامي ايران هر شخص مي‌تواند تنها يك شغل دولتي را عهده‌دار شود.\n\n‌تبصره 1. سمت‌هاي آموزشي در دانشگاه‌ها و مؤسسات آموزشي و تحقيقاتي از اين حكم مستثني مي‌باشند.\n\n‌تبصره 2. منظور از شغل عبارت است از وظايف مستمر مربوط به پست ثابت سازماني، يا شغل و يا پستي كه به طور تمام‌وقت انجام مي‌شود.\n\n‌تبصره 3. شركت و عضويت در شوراهاي عالي، مجامع عمومي، هيئت‌هاي مديره و شوراهاي مؤسسات و شركت‌هاي دولتي كه به عنوان ‌نمايندگان قانوني سهام دولت و به موجب قانون و يا در ارتباط با وظايف و مسئوليت‌هاي پست و يا شغل سازماني صورت مي‌گيرد شغل ديگر محسوب‌ نمي‌گردد لكن پرداخت يا دريافت حقوق بابت شركت و يا عضويت در موارد فوق ممنوع خواهد بود.\n\n‌تبصره 4. تصدي هر نوع شغل دولتي ديگر در مؤسساتي كه تمام يا قسمتي از سرمايه آن متعلق به دولت و يا مؤسسات عمومي است و نمايندگي ‌مجلس شوراي اسلامي، وكالت دادگستري، مشاوره حقوقي و رياست و مديريت عامل يا عضويت در هيئت‌مديره انواع شركت‌هاي خصوصي جز‌ شركت‌هاي تعاوني ادارات و مؤسسات براي كاركنان دولت ممنوع است.\n\n‌تبصره 5. متخلف از اين قانون به انفصال خدمت موقت از 6 ماه تا يك‌سال محكوم مي‌گردد و وجوه دريافتي از مشاغلي كه در يك زمان تصدي آن ‌را داشته است به جز حقوق و مزاياي شغل اصلي وي مسترد مي‌گردد. در صورت تكرار در مرتبه دوم، علاوه بر استرداد وجوه موضوع اين تبصره به ‌انفصال دائم از مشاغل محكوم مي‌گردد.\n\n‌تبصره 6. آمر و صادركننده احكام در صورت اطلاع به نصف مجازات مذكور در صدر تبصره محكوم مي‌گردند.\n\n‌تبصره 7. مسئولين ذي‌حسابي و واحدهاي مالي دستگاه‌هاي دولتي در صورت پرداخت حقوق و مزايا بابت شغل ديگر، در صورت مطلع‌بودن از‌ شغل دوم به انفصال خدمت موقت بين 3 تا 6 ماه محكوم خواهند گرديد.\n\n‌تبصره 8. افرادي كه مستقيماً از سوي مقام معظم رهبري به سمت‌هایي در دستگاه‌هاي مختلف منصوب مي‌گردند از شمول مفاد اين قانون ‌مستثني خواهند بود.\n\n‌تبصره 9. كليه سازمان‌ها، نهادها و ارگان‌هایي كه به نحوي از بودجه عمومي استفاده مي‌نمايند و شركت‌ها و مؤسسات دولتي و وابسته به دولت و ‌مؤسساتي كه شمول قانون بر آنها مستلزم ذكر نام است مشمول اين قانون مي‌باشند.\n\nتبصره 10 (الحاقی). عضويت همزمان كليه اشخاص شاغل در هر يك از قواي سه‌گانه و مؤسسات و سازمان‌هاي تابعه آنها و شركت‌ها و مؤسسات دولتي يا وابسته به دولت كه شمول قانون بر آنها مستلزم ذكر نام يا تصريح نام ‌بوده و به هر مقدار از بودجه كل كشور استفاده مي‌نمايند، در شوراي نگهبان به جز مشاغل آموزشي موضوع تبصره (1) و افراد موضوع تبصره (8) قانون ممنوعيت تصدي بيش از يك شغل مصوب 1373 به عنوان حقوقدان ممنوع است و اين ممنوعيت شامل اعضاء كنوني شوراي نگهبان كه قبل از اين قانون انتخاب شده‌اند نيز مي‌شود و چنانچه ظرف دو ماه پس از تصويب اين قانون استعفاء ندهند از عضويت در شوراي نگهبان مستعفي شناخته مي‌شوند.",
      "character_count": 2576,
      "word_count": 493
    },
    {
      "document_id": "DOC_009",
      "title": "قانون تنظیم بخشی از مقررات مالی دولت",
      "approval_date": "18/10/1369",
      "approval_authority": "مجلس شورای اسلامی",
      "document_type": "قانون",
      "start_position": 25072,
      "end_position": 32429,
      "content": "قانون تنظیم بخشی از مقررات مالی دولت\n\n(مصوب 18/10/1369 کمیسیون برنامه و بودجه و محاسبات مجلس شورای اسلامی)\n\n..........................................................................\n\nماده ۳۳. به دانشگاه‌ها و مؤسسات آموزش عالی و پژوهشی بنیاد ایران‌شناسی و فرهنگستان‌ها و مرکز آموزش مدیریت دولتی و بیمارستان‌های آموزشی اجازه داده می‌شود به‌منظور استفاده بهینه از ساختمان‌ها و امکانات موجود خود مشروط بر آن‌که به فعالیت‌ها و وظایف مستمر و جاری آنها لطمه‌ای وارد ننماید و تأثیر نامطلوبی نگذارد، به صورت موقت اجاره یک‌ساله یا کمتر و قابل تمدید به اشخاص حقیقی و حقوقی به قیمت روز اجاره دهند. دستگاه‌های فوق مکلف‌اند درآمد حاصل را به حساب درآمد اختصاصی نزد خزانه‌داری کل واریز نمایند.\n\n..........................................................................\n\nماده ۴۲. دستگاه‌های اجرایی که از اعتبارات جاری و عمرانی مربوط به پژوهش‌ها استفاده می‌نمایند و همچنین شرکت‌های دولتی موضوع ماده (۴) «قانون محاسبات عمومی کشور مصوب ۱/۶/۱۳۶۶» و مؤسسات انتفاعی وابسته به دولت که از اعتبارات عمومی پژوهشی و یا مربوط به خود استفاده می‌کنند، موظف‌اند حداقل بیست درصد (۲۰%) از اعتبارات منحصراً تحقیقاتی مذکور را از طریق عقد قراردادهای پژوهشی با دانشگاه‌ها و مؤسسات آموزش عالی دولتی و غیر‌دولتی، فرهنگستان‌ها و بنیاد ایران‌شناسی، مؤسسات پژوهشی وابسته به وزارتخانه‌های علوم، تحقیقات و فنّاوری و بهداشت، درمان و آموزش پزشکی و جهاد دانشگاهی، سازمان تحقیقات آموزش و ترویج کشاورزی یا اعضای هیئت علمی با مجوز مدیریت دانشگاه‌ها و مؤسسات پژوهشی ذکر‌شده هزینه نمایند. اجازه داده می‌شود پنجاه درصد (۵۰%) کل اعتبارات مذکور بدون الزام به رعایت «قانون محاسبات عمومی کشور مصوب ۱/۶/۱۳۶۶» و دیگر قوانین و مقررات عمومی دولت و با رعایت قانون نحوه هزینه‌کردن اعتباراتی که به موجب قانون از رعایت «قانون محاسبات عمومی کشور» و دیگر مقررات عمومی دولت مستثنی هستند مصوب ۱۹/۱۱/۱۳۶۴ هزینه گردد. دستگاه‌های اجرایی مذکور در صدر این ماده مکلف‌اند در شهریور‌ماه هر سال گزارش مربوط به عملکرد این ماده را به سازمان مدیریت و برنامه‌ریزی کشور ارائه نمایند. سازمان مدیریت و برنامه‌ریزی کشور نیز مکلف است گزارش عملکرد این ماده را به کمیسیون‌های مربوط مجلس شورای اسلامی ارائه نماید. آیین‌نامه اجرایی این ماده توسط وزارتخانه‌های علوم، تحقیقات و فنّاوری و بهداشت، درمان و آموزش پزشکی و سازمان مدیریت و برنامه‌ریزی کشور تهیه و به تصویب هیئت وزیران خواهد رسید.\n\n..........................................................................\n\nماده ۶۱. به‌منظور هماهنگی در تصویب، اجرا و نظارت پروژه‌های پژوهشی، اعتبار طرح‌هایی که تحت عنوان طرح ملی تحقیقات در قوانین بودجه سالانه به تصویب می‌رسد، بنا به پیشنهاد دستگاه‌های اجرایی و تصویب سازمان مدیریت و برنامه‌ریزی کشور برای اجرای طرح‌های مشخص پژوهشی ملی اختصاص می‌یابد تا در اختیار دستگاه‌های اجرایی ذی‌ربط قرار گیرد و پس از مبادله موافقتنامه با سازمان مدیریت و برنامه‌ریزی کشور، به مصرف برسد. مانده اعتبار تخصیص‌یافته به هر دستگاه اجرایی مشمول، قابل انتقال به سال بعد بوده و صرفاً در قالب موافقتنامه مربوط قابل هزینه است. دانشگاه‌ها و مراکز تحقیقاتی بخش غیر‌دولتی و خصوصی می‌توانند از اعتبارات این تبصره از طریق سازمان پژوهش‌های علمی و صنعتی ایران استفاده نمایند.\n\nآیین‌نامه اجرایی این ماده بنا به پیشنهاد سازمان مدیریت و برنامه‌ریزی کشور، وزارت علوم، تحقیقات و فنّاوری و وزارت بهداشت، درمان و آموزش پزشکی به تصویب هیئت وزیران خواهد رسید.\n\n..........................................................................\n\nماده ۶۷. به فرهنگستان‌ها و بنیاد ایران‌شناسی اجازه داده می‌شود در قبال ارائه امکانات و خدمات خود مانند چاپ، تکثیر و تجهیزات رایانه‌ای نتایج تحقیقات علمی و فنی و اطلاعات تولیدی و اطلاعات بانک‌های اطلاعاتی و کتب و نشریات و نوارهای صوتی و تصویری و صفحه‌های فشرده به متقاضیان، وجوه مناسب دریافت و به حساب درآمد اختصاصی واریز نمایند. معادل وجوه واریزی مذکور از محل اعتبار درآمد اختصاصی در بودجه سنواتی پیش‌بینی و در اختیار دستگاه مربوطه قرار خواهد گرفت.\n\n..........................................................................\n\nماده ۷۹. افزایش اعتبار هزینه هر یک از برنامه‌ها و فصول هزینه وزارتخانه‌ها و مؤسسات دولتی منظور در قوانین بودجه سالانه، از محل کاهش دیگر برنامه‌ها و فصول هزینه دستگاه ذی‌ربط، مشروط به آن‌که در جمع اعتبارات هزینه‌ای آن دستگاه تغییری حاصل نشود حداکثر تا سی درصد (۳۰%) به پیشنهاد بالاترین مقام دستگاه اجرایی و تأیید سازمان مدیریت و برنامه‌ریزی کشور مجاز می‌باشد دانشگاه‌ها و مؤسسات آموزش عالی و پژوهشی وابسته به وزارتخانه‌های علوم، تحقیقات و فنّاوری و بهداشت، درمان و آموزش پزشکی کماکان بودجه خود را در قالب برنامه و طرح، تنظیم و اجرا می‌نمایند و تخصیص دریافت می‌کنند و تابع «قانون تشکیل هیئت‌امنای دانشگاه‌ها و مؤسسات آموزش عالی و پژوهشی مصوب سال ۱۳۶۷ شورای عالی انقلاب فرهنگی» و «قانون نحوه انجام امور مالی و معاملاتی دانشگاه‌ها و مؤسسات آموزش عالی و تحقیقاتی مصوب ۱۸/۱۰/۱۳۶۹ مجلس شورای اسلامی» و آیین‌نامه‌های مربوطه می‌باشند.\n\nتأمین و پرداخت کسور بازنشستگی سهم دولت از شمول محدودیت‌های این ماده مستثنی می‌باشد.\n\nدر اجرای ماده (۱۱) «اساسنامه سازمان بازنشستگی کشوری مصوب ۸/۳/۱۳۵۴»، خزانه مکلف است به تقاضای سازمان مذکور، کسور مربوط به هر دوره را از تخصیص اعتبار آن دوره برداشت و به صندوق بازنشستگی کشوری پرداخت نماید.\n\n..........................................................................\n\nماده ۱۰۳. اجازه داده می‌شود کل اعتبارات هزینه‌ای، تملک دارایی‌های سرمایه‌ای و اختصاصی دانشگاه‌ها و مؤسسه‌های آموزش عالی و پژوهشی وابسته به وزارتخانه‌های علوم، تحقیقات و فنّاوری و بهداشت، درمان و آموزش پزشکی و فرهنگستان‌ها و مراکز آموزشی و پژوهشی وابسته به سایر دستگاه‌ها که دارای مجوز از سوی شورای گسترش آموزش عالی می‌باشد، بر اساس «قانون تشکیل هیئت‌امنای دانشگاه‌ها و مؤسسات آموزش عالی پژوهشی مصوب ۱۳۶۷ شورای عالی انقلاب فرهنگی» و «قانون نحوه انجام امور مالی و معاملاتی دانشگاه‌ها و مؤسسه‌های آموزش عالی و تحقیقاتی مصوب ۱۸/۱۰/۱۳۶۹ مجلس شورای اسلامی» و آیین‌نامه‌های مربوط در قالب برنامه و طرح به صورت کمک و بدون الزام به رعایت سایر قوانین و مقررات عمومی کشور به استثنای ماده (۳۱) «قانون محاسبات عمومی کشور مصوب ۱/۶/۱۳۶۶» هزینه شود. موافقتنامه‌های طرح‌های تملک دارایی‌های سرمایه‌ای مراکز فوق‌الذکر (به استثنای طرح‌های تجهیزاتی) با هماهنگی وزارتخانه‌های متبوع با سازمان مدیریت و برنامه‌ریزی کشور مبادله می‌گردد. انجام امور مالی و معاملاتی دانشگاه‌ها و مؤسسات آموزش عالی و مراکز سایر دستگاه‌هایی که دارای مجوز از شورای فوق‌الذکر و یا مجلس شورای اسلامی می‌باشند صرفاً مشمول مقررات این ماده می‌باشد.\n\nماده ۱۰۴. نحوه تخصیص اعتبارات هزینه‌ای و تملک دارایی‌های سرمایه‌ای و اختصاصی دانشگاه‌ها و مؤسسات آموزش عالی و تحقیقاتی وابسته به وزارتخانه‌های علوم، تحقیقات و فنّاوری و بهداشت، درمان و آموزش پزشکی بر اساس مواد (۳) و (۴) «قانون نحوه انجام امور مالی و معاملاتی دانشگاه‌ها و مؤسسه‌های آموزش عالی و تحقیقاتی مصوب ۱۸/۱۰/۱۳۶۹» و آیین‌نامه‌های مربوطه خواهد بود.\n\n..........................................................................\n\nماده ۱۰۶. به دانشگاه‌ها و مراکز پژوهشی اجازه داده می‌شود که براساس سیاست‌های کلی دولت نسبت به انجام قراردادهای پژوهشی و توسعه همکاری علمی با دانشگاه‌ها و مراکز پژوهشی و صنعتی سایر کشورها اقدام نمایند.\n\nدرآمدهای ناشی از فروش دانش فنی و اجرای امور پژوهشی پس از واریز به حساب درآمد عمومی (نزد خزانه‌داری کل) معادل وجوه واریزی از محل ردیف خاصی که در قوانین بودجه سالانه منظور خواهد شد جهت توسعه کیفی امر آموزش و تحقیقات در اختیار دانشگاه‌ها و مراکز پژوهشی ذی‌ربط قرار خواهد گرفت.\n\nماده ۱۰۷. خرید دانش فنی از خارج از کشور توسط دستگاه‌های موضوع ماده (۳۳) این قانون جهت اجرای طرح‌ها و پروژه‌های تملک دارایی‌های سرمایه‌ای مذکور در قوانین بودجه سالانه به شرطی مجاز خواهد بود که با تشخیص وزارت علوم، تحقیقات و فنّاوری دانش فنی مورد نیاز آن در داخل کشور وجود نداشته باشد. وزارتخانه مذکور موظف است با کسب اطلاع از کلیه مراکز ذی‌ربط حداکثر ظرف مدت دو ماه نظر خود را حسب مورد به دستگاه اجرایی درخواست‌کننده اعلام نماید.",
      "character_count": 7353,
      "word_count": 1180
    },
    {
      "document_id": "DOC_010",
      "title": "قانون اهداف، وظایف و تشکیلات وزارت علوم، تحقیقات و فنّاوری",
      "approval_date": "18/5/1383",
      "approval_authority": "مجلس شورای اسلامی",
      "document_type": "قانون",
      "start_position": 32453,
      "end_position": 45291,
      "content": "قانون اهداف، وظایف و تشکیلات وزارت علوم، تحقیقات و فنّاوری\n\n‌(مصوب 18/5/1383 مجلس شورای اسلامی)\n\nماده 1. به استناد ماده (99) قانون برنامه سوم توسعه اقتصادی، اجتماعی و‌ فرهنگی جمهوری اسلامی ایران مصوب 17/1/1379 و به‌منظور انسجام‌بخشیدن به‌ امور اجرائی و سیاست‌گذاری نظام علمی، تحقیقاتی و فنّاوری کشور، اهداف وزارت علوم،‌ تحقیقات و فنّاوری به شرح زیر تعیین می‌گردد:\n\n‌الف. توسعه علوم، تحقیقات و فنّاوری و تقویت روحیه تحقیق و تتبع و ترویج فکر‌ خلاق و ارتقاء فرهنگ علم‌دوستی؛\n\nب. اعتلای موقعیت آموزشی، علمی و فنی کشور؛\n\nج. تعمیق و گسترش علوم، معارف، ارزش‌های انسانی و اسلامی و اعتلای ‌جلوه‌های هنر و زیبایی‌شناسی و میراث علمی تمدن ایرانی و اسلامی؛\n\n‌د. تأمین نیروی انسانی متخصص و توسعه منابع انسانی کشور؛\n\n‌هـ. ارتقاء سطح دانش و مهارت‌های فنی و توسعه و ترویج فرهنگ تفکر علمی در‌ جامعه؛\n\n‌و. حفظ و تحکیم آزادی علمی و استقلال دانشگاه‌ها، مراکز علمی و تحقیقاتی.\n\n‌ماده 2. مأموریت‌های اصلی و حدود اختیارات وزارت علوم، تحقیقات و فنّاوری ‌به شرح زیر می‌باشد:\n\n‌الف. در زمینه انسجام امور اجرایی و سیاست‌گذاری نظام علمی و امور ‌تحقیقات و فنّاوری.\n\n1. شناسایی مزیت‌های نسبی، قابلیت‌ها، استعدادها و نیازهای پژوهش و فنّاوری‌کشور بر مبنای آینده‌نگری و آینده‌پژوهی و معرفی آن به واحدهای تولیدی، تحقیقاتی،‌ دانشگاه‌ها و مراکز آموزشی و تحقیقاتی جهت بهره‌برداری؛\n\n2. بررسی اولویت‌های راهبردی تحقیقات و فنّاوری با همکاری یا پیشنهاد ‌دستگاه‌های اجرائی ذی‌ربط و پیشنهاد به شورای عالی علوم، تحقیقات و فنّاوری؛\n\n3. حمایت از توسعه تحقیقات بنیادی و پژوهش‌های مرتبط با فنّاوری‌های نوین ‌بر اساس اولویت‌ها؛\n\n4. برنامه‌ریزی برای تدارک منابع مالی توسعه فنّاوری کشور و مشارکت در ایجاد،‌ توسعه و تقویت فنّاوری ملی و حمایت از توسعه فنّاوری‌های بومی؛\n\n5. اتخاذ تدابیر لازم به‌منظور افزایش کارآیی و اثربخشی تحقیقات کشور و توسعه ‌تحقیقات کاربردی با همکاری دستگاه‌های ذی‌ربط؛\n\n6. اتخاذ تدابیر و تهیه پیشنهادهای لازم در خصوص انتقال فنّاوری و دانش فنی و ‌برنامه‌ریزی به‌منظور بومی‌کردن فنّاوری‌های انتقال‌یافته به داخل کشور و ارائه آنها به ‌شورای عالی علوم، تحقیقات و فنّاوری؛\n\n7. ایجاد زمینه‌های مناسب برای عرضه فنّاوری در داخل و خارج کشور و حمایت ‌از صدور فنّاوری‌های تولید‌شده در کشور و کمک به ایجاد انجمن‌ها و شرکت‌های ‌غیردولتی علمی، تحقیقاتی و فنّاوری؛\n\n8. تمهید ساز‌و‌کارهای لازم برای ایجاد هم‌سویی میان فعالیت‌های آموزشی،‌ تحقیقاتی و فنّاوری، تقویت ارتباط دانشگاه‌ها و مراکز تحقیقاتی با بخش‌های اقتصادی،‌ اجتماعی و فرهنگی کشور؛\n\n9. اتخاذ راهکارهای مناسب برای کمک به توسعه پژوهش و فنّاوری در بخش‌های ‌غیردولتی؛\n\n10. ارزیابی جامع عملکرد نظام ملی علوم، تحقیقات و فنّاوری شامل پیشرفت‌ها،‌ شناخت موانع و مشکلات و تدوین و ارائه گزارش سالانه؛\n\n11. اتخاذ تدابیر و ارائه پیشنهادهای لازم جهت حفظ دانشمندان و محققان و‌ تأمین امنیت شغلی آنان و استفاده بهینه از توانمندی‌های آنها.\n\nب. در زمینه اداره امور دانشگاه‌ها و مؤسسات آموزش عالی تحت پوشش ‌وزارت علوم، تحقیقات و فنّاوری.\n\n1. پیشنهاد ضوابط و معیارهای کلی پذیرش دانشجو به مراجع ذی‌صلاح؛\n\n2. تعیین راهکارهای لازم و برنامه‌ریزی و حمایت از ایجاد و گسترش دانشگاه‌ها،‌ مؤسسات آموزش عالی، مراکز تحقیقاتی و فنّاوری و دیگر مراکز فعالیت‌های علمی-‌ پژوهشی همانند شهرک‌های تحقیقاتی، آزمایشگاه‌های ملی، موزه‌های علوم و فنون با ‌استفاده از منابع دولتی و غیردولتی و مشارکت‌های مردمی متناسب با نیازها و ضرورت‌های‌کشور؛\n\n3. برنامه‌ریزی اجرائی، آموزشی و تحقیقاتی متناسب با نیازها و تحولات علمی و ‌فنی در جهان؛\n\n4. تعیین ضوابط، معیارها و استانداردهای علمی مؤسسات آموزش عالی و‌ تحقیقاتی، رشته‌ها و مقاطع تحصیلی با رعایت اصول انعطاف، پویایی، رقابت و نوآوری ‌علمی؛\n\n5. نظارت بر فعالیت‌های دانشگاه‌ها و مؤسسات آموزش عالی و تحقیقاتی کشور؛\n\n6. ارزیابی مستمر فعالیت هرگونه واحد آموزش عالی و یا مؤسسه تحقیقاتی (‌اعم‌از دولتی و غیردولتی) و جلوگیری از ادامه فعالیت، تعلیق فعالیت و یا انحلال هر یک از آنها‌ در صورت تخلف از ضوابط و یا از دست دادن شرایط ادامه فعالیت براساس اساسنامه‌های ‌مصوب؛\n\n7. صدور مجوز تأسیس انجمن‌های علمی و حمایت و ارزیابی مستمر از فعالیت ‌آنها براساس ضوابط مصوب مراجع ذی‌صلاح؛\n\n8. تأیید اساسنامه و صدور مجوز تأسیس انجمن‌ها و تشکل‌های دانشجویان و ‌دانش‌آموختگان دانشگاه‌ها و مؤسسات آموزش عالی و تحقیقاتی و ارزیابی فعالیت آنها و ‌اتخاذ تصمیم در مورد امکان ادامه فعالیت آنها براساس ضوابط و مقررات مراجع‌ ذی‌صلاح؛\n\n9. تأیید صلاحیت و صدور احکام اعضای هیئت‌های ممیزه، هیئت‌های امناء،‌ هیئت‌های مؤسس، هیئت‌های گزینش اعضای هیئت علمی و هیئت‌های انتظامی اعضای ‌هیئت علمی دانشگاه‌ها و مؤسسات آموزش عالی وابسته به وزارت علوم، تحقیقات و ‌فنّاوری، طبق ضوابط و مقررات موضوعه؛\n\n‌تبصره. انتخاب و تأیید رؤسای دانشگاه‌ها و مؤسسات آموزش عالی و تحقیقاتی ‌بر اساس مفاد مندرج در وظایف شورای عالی انقلاب فرهنگی خواهد بود.\n\n10. ارزیابی و اعتبارسنجی علمی دانشگاه‌ها، مؤسسات آموزش عالی و تحقیقاتی ‌به صورت مستقیم و یا از طریق حمایت از انجمن‌های مستقل علمی، تخصصی و ‌فرهنگستان‌ها در ارزیابی علمی دانشگاه‌ها و مؤسسات و انتشار نتایج در محافل علمی و ‌ارائه گزارش سالانه به کمیسیون آموزش و تحقیقات مجلس شورای اسلامی و سایر مراجع ‌ذی‌صلاح؛\n\n11. تأیید اساسنامه و صدور مجوز ایجاد یا توسعه هرگونه واحد آموزش عالی یا ‌مؤسسه تحقیقاتی (‌‌اعم از دولتی یا غیردولتی)، رشته‌ها و مقاطع تحصیلی؛\n\n12. ارزیابی سالانه عملکرد مالی دانشگاه‌ها و مؤسسات آموزش عالی و ‌تحقیقاتی دولتی؛\n\n13. بررسی و پیشنهاد اولویت‌های تخصیص منابع در حوزه‌های علوم، تحقیقات ‌و فنّاوری به سازمان مدیریت و برنامه‌ریزی کشور؛\n\n14. توسعه همکاری‌های علمی بین‌المللی و اتخاذ تدابیر لازم به‌منظور نهادینه‌کردن همکاری‌ها و مبادلات علمی بین مراکز علمی- تحقیقاتی داخل کشور با مراکز ‌علمی- تحقیقاتی منطقه‌ای و بین‌المللی در چارچوب ضوابط و مقررات مصوب مراجع ‌ذی‌صلاح؛\n\n‌تبصره- دانشگاه‌ها و مؤسسات آموزش عالی و پژوهشی مجازند با تصویب هیئت‌امناء و تأیید وزیر ذی‌ربط روابط تحقیقاتی، علمی و فنی با مؤسسات و مراکز صنعتی و‌ سازمان‌های مشابه خارجی برقرار نمایند و یا به عضویت مؤسسات و سازمان‌های مذکور ‌درآیند. حق عضویت مراکز مذکور در این قبیل مؤسسات با تصویب هیئت‌امناء قابل‌ پرداخت خواهد بود.\n\n15. صدور مجوز «‌تأسیس دانشگاه‌ها و مراکز تحقیقاتی دولتی و غیردولتی با‌ مشارکت دانشگاه‌ها و مراکز علمی خارج از کشور» بر اساس ضوابط مصوب مراجع ‌ذی‌صلاح. \n\nج. سایر موارد:\n\n1. مشارکت فعال در فرایند سیاست‌گذاری نظام آموزش و توسعه نیروی انسانی‌کشور به‌منظور ایجاد هماهنگی لازم بین برنامه‌های سطوح مختلف آموزش کشور؛\n\n2. مشارکت در تعیین اولویت‌های توسعه منابع انسانی کشور و ارائه نتایج حاصل‌شده به دستگاه‌های ذی‌ربط به‌منظور هدایت منابع در جهت اولویت‌های مذکور؛\n\n3. ارزیابی و تأیید اختراعات، اکتشافات و نوآوری‌ها با همکاری سایر مراکز علمی‌ و تحقیقاتی کشور به‌منظور فراهم‌نمودن زمینه حمایت از حقوق مالکیت معنوی و ثبت در‌ مراجع ذی‌ربط؛\n\n‌وزارت علوم، تحقیقات و فنّاوری موظف است ظرف مدت شش ماه از تاریخ‌تصویب این قانون، آیین‌نامه اجرائی این جزء را تهیه و جهت تصویب تقدیم هیئت وزیران ‌نماید؛\n\n4. تعیین ضوابط ارزشیابی علمی مدارک فارغ‌التحصیلان و تأیید ارزش علمی ‌مدارک دانشگاه‌ها و مراکز آموزش عالی (‌دولتی یا غیردولتی) داخل کشور به ‌استثنای گروه‌ پزشکی؛\n\nتعیین ضوابط مربوط به تشخیص ارزش علمی، گواهینامه‌های آموزش عالی و ‌پژوهش‌های علمی دانشگاه‌ها و مؤسسات علمی خارجی و تعیین ارزش مدارک مذکور ‌به ‌استثنای گروه پزشکی؛\n\n‌تبصره. اجرای مفاد این جزء در خصوص دانشگاه‌ها و مراکز آموزش عالی (‌دولتی‌ و غیردولتی) در گروه پزشکی به عهده وزارت بهداشت، درمان و آموزش پزشکی است.\n\n5. برنامه‌ریزی ‌برای شناسایی و حمایت از شکوفایی استعدادهای درخشان و‌ هدایت آنها به سمت اولویت‌های راهبردی کشور در زمینه علوم، تحقیقات و فنّاوری ‌در چارچوب مقررات مصوب مراجع ذی‌صلاح؛\n\n6. برنامه‌ریزی برای جذب متخصصان ایرانی داخل و خارج از کشور جهت ‌همکاری علمی، تحقیقاتی و فنّاوری؛\n\n‌تبصره‌. وزارتخانه‌های علوم، تحقیقات و فنّاوری و بهداشت، درمان و آموزش ‌پزشکی مجازند از اعضای هیئت علمی و محققان غیرایرانی خارج از کشور به‌منظور ‌استفاده از خدمات علمی و تحقیقاتی دعوت به کار نمایند.\n\n7. اداره امور دانشجویان ایرانی در دانشگاه‌ها و مؤسسات آموزش عالی و‌ تحقیقاتی خارج از کشور و ایجاد زمینه‌های علمی و فنی متقابل از طریق اعزام رایزن‌های‌ علمی با هماهنگی وزارت امور خارجه؛\n\n8. اهتمام در معرفی میراث علمی تمدن ایرانی و اسلامی و گسترش زبان و ادبیات ‌فارسی در دانشگاه‌ها و مراکز تحقیقاتی خارج از کشور؛\n\n9. همکاری در اعتلای فرهنگ، اخلاق و معنویت اسلامی در مجامع علمی ‌دانشگاهی و در جامعه؛\n\n10. ایجاد پایگاه‌های اطلاع‌رسانی به جامعه و بخش‌های مختلف در زمینه ‌سیاست‌ها، اولویت‌ها و برنامه‌ها و عملکردهای آموزش عالی، تحقیقات و فنّاوری؛\n\n11. نمایندگی دولت در مجامع و سازمان‌های بین‌المللی و برقراری ارتباطات لازم ‌در حوزه مأموریت‌ها و اختیارات وزارتخانه؛\n\n12. انجام امور مربوط به کمیسیون ملی یونسکو.\n\n‌ماده 3. از تاریخ تصویب این قانون «‌شورای عالی علوم، تحقیقات و فنّاوری» با‌ ترکیب زیر به ریاست رئیس‌جمهور تشکیل می‌گردد:\n\nرئیس‌جمهور؛\n\nوزیر علوم، تحقیقات و فنّاوری؛\n\nوزیر بهداشت، درمان و آموزش پزشکی؛\n\nوزیر آموزش و پرورش؛\n\nدو تا چهار نفر از اعضای هیئت دولت به انتخاب هیئت دولت؛\n\nرئیس سازمان مدیریت و برنامه‌ریزی کشور؛\n\nرئیس نهاد نمایندگی مقام معظم رهبری در دانشگاه‌ها با اجازه ایشان؛\n\nدو نفر از اعضای کمیسیون آموزش و تحقیقات به انتخاب مجلس شورای اسلامی ‌به ‌عنوان ناظر؛\n\nرئیس بانک مرکزی جمهوری اسلامی ایران؛\n\nرؤسای فرهنگستان‌های علوم، علوم پزشکی، هنر و زبان و ادبیات فارسی؛\n\nسه نفر از رؤسای دانشگاه‌های دولتی (‌یک نفر از دانشگاه‌های علوم پزشکی) به‌ انتخاب شورای مرکزی دانشگاه‌های مربوطه؛\n\nیک نفر از رؤسای دانشگاه‌ها و مؤسسات آموزش عالی غیردولتی و غیرانتفاعی؛\n\nسه نفر از دانشمندان و صاحب‌نظران دانشگاه‌ها و مراکز تحقیقاتی به انتخاب ‌تشکل‌ها و انجمن‌های علمی؛\n\nسه نفر از صاحب‌نظران بخش‌های تولیدی و خدماتی خصوصی با معرفی رئیس‌جمهور.\n\n‌تبصره. مصوبات شورای عالی علوم، تحقیقات و فنّاوری در چارچوب این قانون‌ پس از تأیید رئیس‌جمهور برای کلیه مؤسسات آموزشی و تحقیقاتی و دستگاه‌های اجرائی ‌لازم‌الاجراء است.\n\n‌ماده 4. وظایف و اختیارات شورای عالی علوم، تحقیقات و فنّاوری عبارت است ‌از:\n\n1. اولویت‌بندی و انتخاب طرح‌های اجرایی بلندمدت سرمایه‌گذاری کلان در‌ بخش‌های آموزشی و پژوهشی و فنّاوری؛\n\n2. بررسی و پیشنهاد منابع مالی مورد نیاز در حوزه‌های علوم، تحقیقات و فنّاوری.\n\n‌تبصره 1. شرح تفصیلی وظایف و اختیارات شورا در محدوده این قانون بنا به ‌پیشنهاد وزیر علوم، تحقیقات و فنّاوری به تصویب هیئت وزیران می‌رسد.\n\n‌تبصره 2. دبیرخانه این شورا در وزارت علوم، تحقیقات و فنّاوری مستقر خواهد ‌بود.\n\n‌ماده 5. تأیید اساسنامه و صدور مجوز تأسیس فدراسیون ملی ورزش‌های ‌دانشگاهی جمهوری اسلامی ایران و نمایندگی دولت در فدراسیون‌های قاره‌ای و ‌بین‌المللی ورزش دانشگاهی، به عهده وزارت علوم، تحقیقات و فنّاوری می‌باشد.\n\n‌ماده 6. کلیه وزارتخانه‌ها، مؤسسات و شرکت‌های دولتی، مؤسسات و نهادهای‌عمومی غیردولتی و همچنین مؤسسات خصوصی که به نوعی مبادرت به انجام ‌فعالیت‌های آموزش عالی، پژوهش و فنّاوری می‌نمایند، موظفند فعالیت‌های خود را در‌ چارچوب سیاست‌ها و آیین‌نامه‌های موضوع این قانون انجام دهند.\n\n‌تبصره. مؤسسات پژوهشی وابسته به سایر وزارتخانه‌ها که به موجب قانون‌ مصوب مجلس تأسیس شده‌اند در چارچوب قوانین مصوب و اصلاحات بعدی آن و‌ سیاست‌ها و مصوبات مراجع ذی‌صلاح به فعالیت خود ادامه خواهند داد.\n\n‌ماده 7. هرگونه فعالیت اشخاص حقوقی و مؤسساتی که به نحوی از انحاء به امور ‌دانشجوئی مرتبط می‌شود حسب مورد موکول به اجازه وزارتخانه‌های بهداشت، درمان و‌ آموزش پزشکی و علوم، تحقیقات و فنّاوری در چارچوب مصوبات مراجع ذی‌صلاح ‌است و اداره ثبت شرکت‌ها و مالکیت صنعتی موظف است بدون ارائه این اجازه‌نامه از ثبت ‌آن خودداری نماید. \n\n‌ماده 8. وزارت علوم، تحقیقات و فنّاوری مجاز است زمینه فعالیت دانشگاه‌های‌ غیردولتی و شعب دانشگاه‌های معتبر خارج از کشور را در چارچوب ضوابط مصوب ‌مراجع ذی‌صلاح فراهم نماید.\n\n‌ماده 9. در صورتی که به تشخیص وزارت علوم، تحقیقات و فنّاوری مؤسس یا ‌مؤسسان و هیئت‌امنای هر یک از مؤسسات آموزش عالی و تحقیقاتی غیردولتی بر خلاف‌ ضوابط و معیارها و اصول مصوب رفتار نمایند، وزارتخانه می‌تواند بر اساس ضوابطی که ‌به ‌تصویب مراجع ذی‌صلاح می‌رسد از آنان سلب مسئولیت و صلاحیت نماید.\n\n‌ماده 10. دانشگاه‌ها و مؤسسات آموزش عالی و تحقیقاتی دارای شخصیت ‌حقوقی مستقل هستند و برابر ضوابط و آیین‌نامه‌های خاص مالی معاملاتی، اداری،‌ استخدامی و تشکیلاتی که به تصویب هیئت‌امناء و تأیید وزیر می‌رسد اداره می‌شوند.\n\n‌اختیارات وزارت در امور دانشگاه‌ها و مؤسسات آموزش عالی و تحقیقاتی و حدود‌ تعیین سیاست‌های عمومی اداره آنها، ارزیابی، نظارت و حمایت و پشتیبانی آنها در‌ چارچوب این قانون و مصوبات مراجع ذی‌صلاح خواهد بود.\n\n‌تبصره‌. به‌منظور تحقق تمرکززدایی در فعالیت‌های اجرایی بخش آموزش عالی و‌پژوهشی افزایش اختیارات هیئت‌امناء شوراهای علمی و مدیریت اجرائی دانشگاه‌ها و ‌مؤسسات آموزش عالی و تحقیقاتی، تنظیم حدود اختیارات حوزه‌های ستادی وزارتخانه ‌در امور دانشگاه‌ها و مؤسسات آموزش عالی و تحقیقاتی، تقویت ترکیب اعضای‌ هیئت‌های امناء، تعریف و تعیین مسئولیت‌های متقابل دولت و هیئت‌های امناء و نحوه ‌نظارت بر فعالیت دانشگاه‌ها و مؤسسات آموزش عالی و پژوهشی، لوایح، تصویب‌نامه‌ها،‌ آیین‌نامه‌ها و اصلاحیه‌های لازم توسط وزارت علوم، تحقیقات و فنّاوری تنظیم و برای طی ‌مراحل قانونی به مراجع ذی‌صلاح ارائه خواهد شد. \n\n‌ماده 11. وزارت علوم، تحقیقات و فنّاوری موظف است حداکثر ظرف شش ماه ‌پس از تصویب این قانون با رعایت موارد مندرج در ماده (2) قانون برنامه سوم توسعه ‌اقتصادی، اجتماعی و فرهنگی جمهوری اسلامی ایران مصوب 17/1/1379 و مفاد این ‌قانون شرح وظایف تفصیلی و تشکیلات وزارتخانه را تهیه و پس از تصویب سازمان ‌مدیریت و برنامه‌ریزی کشور به مرحله اجرا در‌آورد.\n\n‌ماده 12. آیین‌نامه‌های اجرائی این قانون از سوی وزارت علوم، تحقیقات و ‌فنّاوری تهیه و به مراجع ذی‌ربط ارائه خواهد شد. اعمال مقررات موضوع این قانون در ‌مورد دانشگاه‌های نظامی و انتظامی و مؤسسات آموزشی و پژوهشی تحت نظر فرماندهی‌کل قوا پس از کسب موافقت ایشان انجام خواهد شد.\n\n‌ماده 13. این قانون از تاریخ تصویب لازم‌الاجراء است و کلیه قوانین، مصوبات و ‌مقررات مغایر لغو و بلااثر می‌گردد.",
      "character_count": 12834,
      "word_count": 2171
    }
  ],
  "metadata": {
    "total_characters": 45315,
    "total_words": 7991,
    "processing_method": "pattern_based_splitting"
  }
}